<html xmlns="http://www.w3.org/1999/xhtml"><head><!--THIS FILE IS GENERATED FROM AN XML MASTER. DO NOT EDIT (2)--><title>Ženska industrija</title><meta name="author" content="Nina Vodopivec"/><meta name="generator" content="Text Encoding Initiative Consortium XSLT stylesheets"/><meta charset="utf-8"/><link href="stylesheet.css" rel="stylesheet" type="text/css"/></head><body id="TOP"><div class="teidiv"><h1 class="maintitle"><span class="headingNumber">3. </span><span class="head" id="head-20">Ženska industrija</span></h1><div class="chapter" id="ch03"><div class="subchapter" id="ch03-subch01"><h2><span class="headingNumber">3.1. </span><span class="head" id="head-21">Portretiranje socialistične delavke </span></h2><p id="p-131">Po drugi svetovni vojni je v tekstilni industriji raslo predvsem število zaposlenih žensk. Mediji so tudi z navajanjem statistik soustvarjali retoriko ženske oz. lahke tekstilne industrije. Le poredko so se sklicevali na tekstilne delavce kot na moške. Takšen diskurz zato ni nevtralen, temveč ga sooblikujejo norme in ljudske predstave o ženski družbeni vlogi.</p><p id="p-132">V preteklosti so mediji statistične podatke o zaposlenih ženskah v tekstilni industriji navajali predvsem kot ilustracijo ob prispevkih o prevelikih primanjkljajih delavk zaradi porodniške ter bolniške ali ob razpravah o ukinitvi nočnega dela žensk, do katerega naj bi pripeljala večja modernizacija tovarn najkasneje do leta 1980; v ta namen je bila podpisana tudi mednarodna konvencija. Do ukinitve nočnega dela žensk ni prišlo. Izostanek zaradi materinstva – bolezni otrok ali porodniške – pa je bil po mnenju informatorjev in medijev tisti dejavnik, ki je bolj obremenjeval tekstilno kot katerokoli drugo industrijo.</p><p id="p-133">Upokojene delavke so v intervjujih kot problematično izpostavljale predvsem nočno delo in tudi nekdanji direktorji so me večkrat opozorili na to. V sami proizvodnji nisem pogosto slišala takih pogovorov, ko pa sem jih spraševala, so mi sodelavke odgovorile, da se <span class="q">‘človek vsega navadi’</span>. Težje naj bi bilo predvsem materam z mlajšimi otroki.</p><p id="p-134">Leta 1987 je direktor tekstilne tovarna Almira ob vprašanju, kaj pomeni pojem slovenske tekstilne tradicije, v Jani odgovoril: <span class="q">‘To so predvsem delovne navade, natančnost, potrpljenje in potrpežljivost, kljub revnemu okolju prebijanje iz kroga revščine, to pa je zelo težaven proces. Pa seveda profesionalni odnos do dela.’</span> <span id="Note49_return"><a class="notelink" title="Bernarda Rakovec, Tekstilna legenda, Jana, 1. 4. 1987, št. 13, str. 25." href="#Note49"><sup>48</sup></a></span></p><p id="p-135">V okviru projekta, ki smo ga izvajali študentje na podiplomskem študiju na Fakulteti za humanistični študij ISH,<span id="Note50_return"><a class="notelink" title="V projekt Invencije nacionalnih krajin v multietnični obmejni regiji: Istra od sredine 19. stoletja do danes smo bili leta 2001 pod vodstvom prof. dr.…" href="#Note50"><sup>49</sup></a></span> sem z anketo na majhni populaciji v <span class="placeName">Ljubljani</span> ugotavljala, kakšne so predstave ljudi o tekstilni delavki danes. V anketo sem vključila dijake drugega letnika Gimnazije Poljane, skupino zaposlenih v državni upravi in študente Univerze za tretje življenjsko obdobje.</p><p id="p-136">Že takoj na začetku se je pojavilo vprašanje o korektnosti anketnega vprašanja. Spraševala sem namreč samo po ženskih delavkah. Na to je opozoril tudi eden izmed starejših anketirancev z opozorilom, da je <span class="q">‘že v nagovoru opredeljeno kot žensko delo’</span>. Večina anketiranih je eksplicitno poudarila, da gre za <span class="q">‘izključno ženske’</span> oz. predvsem <span class="q">‘delavke’</span>, za <span class="q">‘žensko delo’</span>, <span class="q">‘izključno žensko delo’</span>, <span class="q">‘tipični ženski poklic’</span>, in pri opisu uporabila tudi zvezo <span class="q">‘tipično ženske spretnosti’</span>. Pri analizi ankete se je bilo torej treba zavedati, da sem se že na začetku omejila na podobo ženske tekstilne delavke.</p><p id="p-137">V anketah so ljudje portretirali tekstilno delavko kot žrtev, pasivno prejemnico zunanjega sveta, njihovi opisi so bili polni čustvenih dimenzij in nekateri so izrecno zapisali, da se jim smili. Tekstilna delavka je bila v predstavah vseh skupin anketiranih neizobražena oz. ženska z nizko izobrazbo, slabo plačana, skromna, pripadala je nižjemu sloju oz. delavskemu razredu. Njeno delo je bilo opisano kot trdo, monotono, rutinsko, izmensko in tudi nočno. Skupni imenovalec vseh anketiranih skupin je bil, da so delavke izkoriščane in zaposlene zaradi nuje, ker <span class="q">‘nimajo druge možnosti’</span>«. Karakteristike dela in delovnih razmer so se v predstavah (anketiranih) prenesle v širši življenjski kontekst; celotno življenje tekstilne delavke so označili za monotono in dolgočasno. Takšen opis in prenos kvalitet so anketiranci povezali tudi z osebnostjo delavk: <span class="q">‘se ne poglabljajo v življenje’</span>, <span class="q">‘ne gledajo s širšega zornega kota’</span> in <span class="q">‘so brez širše optike’</span>. Kljub materialnemu pomanjkanju in slabim stanovanjskim razmeram so nekateri anketiranci izpostavili, da imajo tekstilne delavke <span class="q">‘veliko otrok’</span> in <span class="q">‘lepo urejene družine’</span>. V socialnem prostoru je po mnenju anketirancev tekstilna delavka vpeta v hierarhijo, poudarjena je njena nemoč, tekstilna delavka nima možnosti <span class="q">‘uspeha in osamosvojitve’</span>.</p><p id="p-138">Kljub temu da je anketa narejena na premajhnem vzorcu in samo v <span class="placeName">Ljubljani</span>, ugotavljam, da so takšne portrete tekstilnih delavk in delavcev slikali mediji od konca osemdesetih let naprej. Portreti revolucionarnega delavstva so se v medijih začeli spreminjati. Ob tem se sklicujem predvsem na govorico partije, ki je v socialistični preteklosti v medijih oblikovala podobo revolucionarnega tekstilnega delavstva.</p><p id="p-139">Partija je oblikovala podobo revolucionarnega tekstilnega delavstva s konstruiranjem politično organizirane zgodovinske spominske krajine. Podobo tekstilnega delavstva in konkretno tekstilne delavke je utemeljevala s stavko v <span class="placeName">Kranju</span> leta 1936, ki jo je kasneje označila za zametke revolucije. Stavka tekstilnih delavcev za nove kolektivne pogodbe v <span class="placeName">Kranju</span> 20. 8. 1936, ki se je razširila tudi po drugih tekstilnih tovarnah <span class="placeName">Dravske</span> banovine, je bila v povojni zgodovini pomemben del partijskega diskurza o revolucionarnem delavstvu.<span id="Note51_return"><a class="notelink" title="Leta 1936 so stavkali tudi gradbeni delavci. Gl. B. n. a., Pomemben mejnik v boju proletariata, Delavska enotnost, 30. 10. 1976, št. 43, str. 4." href="#Note51"><sup>50</sup></a></span></p><p id="p-140">Z natančno pripravljenimi proslavami ob obletnicah samoupravljanja ali npr. osvoboditve so oblastniki krepili in (re)producirali politično strukturirani zgodovinski spomin na preteklost, s katerim so utemeljevali revolucijo in ustvarjali podobo revolucionarnega delavstva.</p><p id="p-141">Glavna akterka takšnih spominov je bila <span class="persName">Ivanka Černe</span>, delavka, članica stavkovnega odbora leta 1936. <span id="Note52_return"><a class="notelink" title="Ivanka Černe je bila zaposlena v tekstilni tovarni v Tacnu, nanjo pa naj bi močno vplivala agitatorka, delavka iz Kranja." href="#Note52"><sup>51</sup></a></span> Ob proslavah na obletnico stavke so se mediji z vso pozornostjo posvetili slikanju njenega lika, ki naj bi v nekaterih potezah označeval podobo vsake <span class="q">‘prave’</span> tekstilne delavke: <span class="q">‘Njena življenjska pot je bila pot mnogih revnih slovenskih deklet: začela je pri <span class="persName">Hriberniku</span> na <span class="placeName">Selu</span>. Iz domače vasi <span class="placeName">Zavoglje</span> je imela do tovarne poldrugo uro hoda.’</span> <span class="persName">Ivanka</span> se je zaposlila s štirinajstimi leti, prihajala je iz družine z devetimi otroki, kjer <span class="said">‘ni bilo denarja za kolo’</span>.<span id="Note53_return"><a class="notelink" title="Pomen kolesa v povojnem življenju omenjajo številne starejše pripovedovalke in pripovedovalci." href="#Note53"><sup>52</sup></a></span> Revščina, težko življenje, njena trdna volja in vztrajnost – kar je simbolično dokazovala vsakodnevna dolga pot do tovarne – so prispevali k njeni odločnosti. Kot so poudarjali politični govorniki in časopisje, se je <span class="persName">Ivanka</span> ob stavki leta 1936 odločno postavila proti šefu in mu zabrusila v obraz, <span class="said">‘naj si dobi prevajalko in ne govori po nemško’</span>.<span id="Note54_return"><a class="notelink" title="Franc Stele, Tekstilci so pokazali zobe, n. p." href="#Note54"><sup>53</sup></a></span></p><p id="p-142">Poleg <span class="persName">Ivanke</span> so mediji in politični govori ob slavnostnih proslavah obujali življenjske zgodbe drugih delavk, ki so sodelovale v tekstilni stavki, npr. v <span class="placeName">Mariboru</span>:</p><blockquote class="quote" id="quote-6"><p>V tem trenutku je rešila napet položaj v tovarni Thoma,<span id="Note55_return"><a class="notelink" title="Tovarna Thoma se je leta 1946 združila s tovarno Atama in Matvosvile v tovarno Svila v Mariboru. 22. 5. 2005 je Svila vstopila v stečajni postopek (ww…" href="#Note55"><sup>54</sup></a></span> morda pa tudi nadaljnjo usodo mariborske tekstilne stavke, delavka <span class="persName">Slavka Likovič</span>, ki je pozneje postala borbena članica KP. Zgrabila je za kos lesa, ki ga je bilo zaradi gradnje dovolj na dvorišču in zavpila: <span class="said">‘Hlapci kapitalistični! Namesto da bi ščitili naš narod in delavce, se udinjate tujim kapitalistom!’</span> Udarjala je z desko prek ograje proti glavam vzpenjajočih žandarjev. Tako pošteno, da so z ograje izginjale glave za glavami prestrašenih žandarjev <span class="gap"> [...]</span> Delavke in delavci na dvorišču so sledili <span class="persName">Slavkinemu</span> zgledu.<span id="Note56_return"><a class="notelink" title="B. n. a., Iz pričevanj o stavki leta 1936 v Mariboru, Komunist 28. 3. 1977, str. 23." href="#Note56"><sup>55</sup></a></span></p></blockquote><p id="p-143">Stavkajoča delavka leta 1936 iz <span class="placeName">Škofje Loke</span> se je zaposlila pri štirinajstih letih, njena predstavitev v medijih pa je podobna prejšnjima dvema; do tovarne je vsak dan hodila uro in pol, delala je od sedme do dvanajste in od ene do šestih popoldne, ob sobotah uro manj, ni imela dopusta, nobenega zavarovanja in nobene malice.</p><p id="p-144">Z likom tekstilne delavke so mediji utemeljevali revolucionarno delavstvo. V idealni podobi je delavka točna, pridna, ima trdno voljo, je vztrajna in odločna. Odločnost je lastnost, ki jo je partija pripisala tekstilni delavki prav zaradi njene izkazane revolucionarnosti. Opisane kvalitete vzorne tekstilne delavke je – razen revolucionarnosti – leta 2004 v pogovoru poudaril tudi nekdanji direktor litijske Predilnice: <span class="said">‘Mi imamo primer delavke iz <span class="placeName">Vač</span>, ki je celo življenje hodila peš, to je deset do dvanajst kilometrov, nikoli <span class="corr">[ni]</span> zamudila, nikoli v bolniško šla. To je nekaj neverjetnega.’</span> <span id="Note57_return"><a class="notelink" title="Intervju, Litija, avgust 2004." href="#Note57"><sup>56</sup></a></span> S tem, da niso šli nikoli na bolniško, so se v intervjujih pohvalili številni upokojenci in upokojenke. Tudi v sodobni proizvodnji Predilnice <span class="placeName">Litija</span> so delavke in delavci večkrat poudarili, da niso bili <span class="said">‘skoraj nikoli na bolniški’</span> ali da so <span class="said">‘na bolniški le redko’</span>. Delavke in delavci, ki so na bolniški pogosto, v Predilnici niso priljubljeni.</p><p id="p-145">Nekdanja republiška sindikalistka tekstilne industrije je delavko opisala kot <span class="said">‘simbol take pridnosti, marljivosti, skromnosti, težkega dela. So zmeraj za vzor dajali tekstilno delavko, sem ter tja še rečejo kakor tekstilna delavka, ampak ne več toliko. Bi rekla, da je bila to včasih takšna tipična primerjava. Pa tudi nekako taka, ne ravno trpeča, ampak pridna.’</span> <span id="Note58_return"><a class="notelink" title="Intervju, Ljubljana, april 2005." href="#Note58"><sup>57</sup></a></span> Pridnost, marljivost, skromnost, vztrajnost in potrpežljivost so v opisanem diskurzu značilne pozitivno ovrednotene kvalitete tekstilne delavke.</p><p id="p-146">Politične proslave so predstavile kapitalistično preteklost kot negativno nasprotje socialistični sodobnosti. Ob praznovanju obletnice kranjske stavke so v tekstilne tovarne prihajali politiki, kar je dalo proslavam in govorom politično podporo. Takrat so obujali zgodbe o delavcih iz predvojnega, kapitalističnega časa, ki so leto za letom legitimirale nadaljnji socialistični boj. O tem so potem pisali časopisi, poročala pa je tudi televizija.</p><p id="p-147">Namen takšnih proslav je bil oblikovati zgodovinski spomin, ki je uspeh stavke prikazoval kot rezultat enotnosti delavskega gibanja in delavskega razreda, hkrati pa tudi začetek organiziranih oblik ljudskega odpora tedanjemu političnemu režimu in boja proti fašizmu. Stavka leta 1936 za novo kolektivno pogodbo je tako, kot so v povojnih nastopih poudarjali politiki, pravi uspeh dosegla šele z NOB. Z oblikovanjem in vsakoletno reprodukcijo politično organiziranega spomina so politiki na proslavah krepili pripadnost posameznikov povojni oblasti, kot tudi avtoriteto in monopol partije. Omenjeni politični govori in nagovori so se na koncu vedno navezovali na boj proti fašizmu in NOB. Tudi pri že omenjenima <span class="persName">Ivanki</span> ali <span class="persName">Slavki</span> ni šlo zgolj za upor delavke vodji, temveč Slovenke tujemu lastniku, trdemu Nemcu.<span id="Note59_return"><a class="notelink" title="Pri tem opozarjam na prepletenost diskurza o NOB in boju proti fašizmu ter nacizmu. Dejansko pa v preteklosti direktorji večinoma niso bili Slovenci." href="#Note59"><sup>58</sup></a></span></p><p id="p-148">Ob petdeseti obletnici kranjske stavke leta 1986, v času gospodarske krize in nacionalnih sporov med republikami <span class="placeName">Jugoslavije</span>, so posamezni pisci uporabili prav to spominsko krajino za kritiko partije. Že znani zgodbi o <span class="persName">Ivanki</span> in njenih večkrat citiranih stavkih: <span class="q">‘Tu se ne bo govorilo nemški, saj smo Slovenci! To je povzročilo val navdušenja med stavkajočimi <span class="gap"> [...]</span>’</span> je v pismih bralcev dnevnika Delo pisec dodal nekoliko drugačen komentar: <span class="q">‘Sicer se pa ni kaj dosti spremenilo: danes govorijo direktorji s centrom srbohrvaško namesto nemško, ljudem pa to ravno tako ni všeč kot tedaj. Razlika je le v tem, da so direktorji dandanes ravno tako ‘delavski razred’, torej tisti, ki so pred vojno taistemu početju navdušeno žvižgali. No ja, tudi stavk ni več.’</span> <span id="Note60_return"><a class="notelink" title="Janez Kos, Poštni predal 29: Direktor naj govori slovensko!, Delo, 20. 9. 1986, Sobotna priloga, str. 26." href="#Note60"><sup>59</sup></a></span> Podoba tekstilne delavke – vzor socialistične proletarske ženske – je bila uporabljena v različne politične interese in namene, tudi kot politična subverzija.</p><p id="p-149"><span class="q">‘Po navadi,’</span> je zapisalo Delo, <span class="q">‘so se pomembni funkcionarji, politiki neprestano udeleževali prireditev in s tem le tem dali širšo družbeno veljavo in pomen.’</span> Ob petdeseti obletnici – drugače kot deset let prej – stavki v medijskem prostoru ni bilo namenjenih veliko besed in na proslavah ni bilo pomembnih politikov. Tako se tudi prispevek v Delu nekoliko cinično zaključuje: <span class="q">‘In zato so mnogi nemara razmišljali, da obujanje spominov na stavko za današnje razmere morda ni najbolj družbeno primerno in koristno.’</span> <span id="Note61_return"><a class="notelink" title="Lado Stružnik, Vsakdanje spotikanje: Zgovorna odsotnost, Delo, 23. 9. 1986, str. 4." href="#Note61"><sup>60</sup></a></span></p><p id="p-150">Stavka leta 1936, ki je bila ključni element pri oblikovanju povojne socialistične politične spominske krajine, pa je bila lahko le del pretekle dediščine. Partijski besednjak v povojni dobi stavk ne pozna. V povojnem obdobju se je zato v javnosti govorilo o prekinitvah dela (ena prvih je bila v <span class="placeName">Trbovljah</span> in <span class="placeName">Hrastniku</span> konec petdesetih let).<span id="Note62_return"><a class="notelink" title="Leta 1958 je v Trbovljah in Hrastniku stavkalo je 4000 rudarjev. V obdobju 1958–1963 je bilo v Sloveniji več kot 70 protestnih prekinitev dela. Ob raz…" href="#Note62"><sup>61</sup></a></span> Stavka je bila znova uzakonjena šele leta 1988.</p><p id="p-151">Tako kot je v preteklosti stavka tekstilcev napovedovala novo socialistično dobo, je bila tudi leta 1990 stavka tekstilcev tista,<span id="Note63_return"><a class="notelink" title="B. n. a., Tekstilci so z opozorilno stavko postavili zahteve republiški vladi, Delo, 16. 5. 1990, str. 3." href="#Note63"><sup>62</sup></a></span> ki je napovedala konec starega in opozorila na prihod novega političnega režima. Kot je zatrdila nekdanja republiška sindikalistka tekstilne industrije: <span class="q">‘Ko se je menjal ta sistem, smo imeli stavko z logotipom Stari vladi za spomin, novi v opomin.’</span> <span id="Note64_return"><a class="notelink" title="Intervju, Ljubljana, april 2005." href="#Note64"><sup>63</sup></a></span></p><p id="p-152">Mediji pa so v novem političnem režimu portretirali tekstilno delavko in njeno življenjsko podobo precej drugače kot po letu 1945. Revolucionarne in požrtvovalne delavke so se spremenile v izčrpane žrtve socialističnega gospodarstva. Na naslovnice in v politične dokumente so stopili novi akterji – podjetniki.</p><p id="p-153">A vendar tekstilne delavke tudi v socialistični preteklosti ni upodabljal le politični diskurz. Retorika tekstilne industrije se namreč prepleta s konstrukcijo spolnih razmerij in ideologij. Konstitutiven pomen povezav med tehnologijo, spretnostjo in spolom je treba razumeti v kontekstu družbenih in lokalnih percepcij ženske <a class="link_ref" href="bibliogr.html#bibl.Herzfeld.2003" title="HERZFELD MICHAEL 2003 The Body Impolitic Artisans and Artifice in the Global Hierarchy of Value. Chicago The University of Chic...">(Herzfeld 2003: 90)</a>.</p><p id="p-154">Etnologinja <span class="persName">Lydia Sklevicky</span> je z analizo recepcije emancipacijskih vrednot in borbe za njihovo realizacijo pokazala na ambivalenten odnos socialistične jugoslovanske politike do tradicionalne kulture. Emancipacija žensk je bila v povojnem javnem diskurzu vezana na parole o enakopravnosti in je do tradicionalne kulture obdržala pragmatičen odnos. <span class="persName">Lydia Sklevicky</span> je opozorila, da so imele emancipacijske vrednote revolucionaren in mobilizacijski efekt, tradicionalne vrednote pa so bile (vendarle) stabilnejše <a class="link_ref" href="bibliogr.html#bibl.Sklevicky.1996" title="SKLEVICKY LYDIA 1996 Konji žene ratovi. Zagreb Ženska infoteka.">(Sklevicky 1996: 57)</a>.</p><p id="p-155">Pogum, borbenost, trdnost in odločnost medvojne privrženke NOB so bile kvalitete, ki so se v povojni podobi stopile z značilnimi tradicionalnimi ženskimi lastnostmi. Ženska materinska funkcija se je v novi politični dobi odprla v širši prostor in dobila javni pomen, bistven pri tem pa je bil predvsem prenos njene požrtvovalnosti v širši prostor. Ideal ženske v javnem diskurzu medijev in politike je lik proletarske matere, revolucionarne ženske. Povojni ideal revolucionarne ženske ostaja dvoumen: po eni strani naj bi bila ženska vztrajna in samozavestna, po drugi skromna in čustvena. Po eni strani je poskušala politika žensko čustveno nestabilnost z razširjanjem povojnega lika utrditi, po drugi strani pa se je v politični propagandi obračala prav na njeno čustvenost in materinstvo <a class="link_ref" href="bibliogr.html#bibl.Ashwin.1999" title="ASHWIN SARAH 1999 Redefining the Collective Russian Mineworkers in Transition. V Burawoy Michael in Katherine Verdery (ur.) Unc...">(Verginella 1999: 78–79</a>, <a class="link_ref" href="bibliogr.html#bibl.Vodopivec.1999" title="VODOPIVEC NINA 1999 Podoba in položaj ženske v Ljubljani med leti 19451951. Diplomska naloga. Filozofska Fakulteta Univerza v L...">Vodopivec 1999: 154)</a>.</p><p id="p-156">Partijska politika se je v skladu s protislovnim ženskim idealom lovila med pozivi žensk v industrijo in na področje socialnega varstva. Pri utemeljevanju, zakaj je bil poklic za žensko primeren, so se mediji v povojnem obdobju pogosto opirali na tradicionalne razmejitve med moškim in ženskim področjem. Sčasoma je pričela časopisna propaganda več pozornosti namenjati ženski iznajdljivosti in kasneje njenemu izobraževanju. Potreba po izobrazbi je postajala ključnega pomena, zato se je začela podoba ženske po letu 1949 spreminjati; ženska v mediju ni več samo močna, temveč je pametna, o stvareh zna že razmišljati. Povojni ženski ideal se je poskušal tudi po zunanjem videzu približati spolno nevtralni podobi. Takšna podoba je ustrezala konkretni časovni dobi – času obnove in načrtnega gospodarstva. Poza žensk na fotografijah v časopisju je poudarjala fizično moč. V začetku petdesetih let se je trdna podoba ženske odmikala materinski različici <a class="link_ref" href="bibliogr.html#bibl.Vodopivec.1999" title="VODOPIVEC NINA 1999 Podoba in položaj ženske v Ljubljani med leti 19451951. Diplomska naloga. Filozofska Fakulteta Univerza v L...">(več Vodopivec 1999)</a>.<span id="Note65_return"><a class="notelink" title="Raziskava medvojnega obdobja Lydie Sklevicky kaže, da čeprav je fizična lepota v imaginariju kotirala znatno nižje od moralne lepote, je imela v vsakd…" href="#Note65"><sup>64</sup></a></span> Delavka v medijskih portretih je ostajala vedno tudi mati, ki se je borila med preobremenjenostjo z gospodinjskimi opravili, skrbjo ter varstvom otrok, hkrati pa je premagovala stroje na delovnem mestu.</p><p id="p-157">Na zaposlovanje žensk<span id="Note66_return"><a class="notelink" title="V Sloveniji je bila že pred vojno v tridesetih letih sorazmerno številna ženska delovna sila. Leta 1931 je bilo v Dravski banovini zaposlenih 39,6 % ž…" href="#Note66"><sup>65</sup></a></span> po drugi svetovni vojni so vplivale tudi olajšave in bonitete, ki jih je z delovnim razmerjem pridobila delavka. Zdravstvena zaščita in preskrba za otroke namreč nista bili vezani direktno na državljanske pravice, temveč na (žensko) zaposlitev (velja tudi za moške). Ženska delavka je dobila porodniško nego, v primerjavi z nedelavko je imela bonuse kot nosečnica, porodnica in mati z dojenčkom.</p><p id="p-158">Kot osrednja tema se v retoriki o tekstilni industriji neprestano pojavlja »ženska narava«, ki je predstavljena kot neproblematična povezava med žensko fiziologijo in njeno družbeno vlogo, istočasno pa v konkretnem primeru kaže na protislovja v razumevanju povojnega ženskega lika. Tudi v komunistični politični doktrini in praksi ostaja narava izvor spolnih razlik, ki je uporabljena za razlago delitve dela med spoloma in tudi retoriko tekstilne industrije <a class="link_ref" href="bibliogr.html#bibl.Sklevicky.1996" title="SKLEVICKY LYDIA 1996 Konji žene ratovi. Zagreb Ženska infoteka.">(prim. Sklevicky 1996: 78)</a>. Deklarirana ideja povojnega političnega diskurza o spolno nevtralnih vlogah se »naravi« oz. biološkemu spolu ni mogla izogniti.</p></div><div class="subchapter" id="ch03-subch02"><h2><span class="headingNumber">3.2. </span><span class="head" id="head-22">Spretni prsti, utrujena telesa</span></h2><blockquote class="quote" id="quote-7"><p>Imel sem petnajst let, ko sem šel z mamo do tovarne. Želel sem nadaljevati s študijem, vendar je hudo zbolel oče, zato sem se moral zaposliti. Bilo mi je hudo, pa materi tudi. Pri tem se spomnil na verze <span class="persName">Slomška</span>, <span class="q">‘osem let še nisem imela, dali so me starši, da vreteno tu obračam, ino predem cele dni’</span>.</p></blockquote><p id="p-159">Tako se svojega prihoda v <span class="placeName">Mariborsko</span> tekstilno tovarno (MTT) leta 1946 spominja kasnejši direktor tekstilne tovarne v <span class="placeName">Sloveniji</span>. Pesem, ki jo citira, je <span class="persName">Anton Martin Slomšek</span> objavil leta 1846,<span id="Note67_return"><a class="notelink" title="Vbogi otrok v faberkah, 1. letnik Drobtinic 1846, 1. leto, 217. Slomšek naj bi ob pesmi razmišljal o razmerah v tekstilni tovarni Št. Pavel pri Prebol…" href="#Note67"><sup>66</sup></a></span> napisal pa jo je po nemškem izvirniku.<span id="Note68_return"><a class="notelink" title="Pesem Das Arme Kind je napisal švicarski šolnik Ignaz Thomas Scherr. Več o tem gl. Silvo Kranjec, Slomškov 'Vbogi otrok v faberkah' in njegova predlog…" href="#Note68"><sup>67</sup></a></span> V Slomškovi različici z naslovom <span class="titlem">Vbogi otrok v faberkah</span> in v originalu pa ne nastopa deklica, temveč otrok brez spola. Pesem izpostavlja izkoriščanje otrok v tovarnah v 19. stoletju (<span class="bibl">Kranjec 1939: 381</span>). Kljub temu da bi lahko odstopanje citata nekdanjega direktorja od zapisane pesmi pripisali besednemu lapsusu, pa se mi vendar zdi relevantno opozoriti na to, da si je nekdanji direktor zapomnil verz v ženski obliki.</p><p id="p-160">V predstavah ljudi je preja ženska dejavnost (prim. <span class="bibl">Ramšak 2003: 169</span>), čeprav so za nekaterimi stroji še pred kratkim delali izključno moški. Pred drugo vojno so npr. v Predilnici <span class="placeName">Litija</span> za delo na flajerjih<span id="Note69_return"><a class="notelink" title="Stroji, ki so tudi v sodobni proizvodnji vključeni v začetno fazo obdelovanja preje." href="#Note69"><sup>68</sup></a></span> iskali moške tudi po drugih krajih <span class="placeName">Dravske banovine</span>. Kljub temu so tudi leta 1892 v Predilnici <span class="placeName">Litija</span> prevladovale ženske; zaposlenih je bilo namreč 60 moških in 85 žensk. 35 moških je bilo mlajših od 16 let, 45 žensk pa je imelo pod 16 let <a class="link_ref" href="bibliogr.html#bibl.Kresal.1961" title="KRESAL FRANCE 1961 Razvoj predilnice Litija ob 75 letnici. Litija Predilnica Litija.">(Kresal 1961: 20)</a>.</p><p id="p-161">Kot ugotavlja književni didaktik <span class="persName">Igor Saksida</span>, so bili v slovenski starejši poeziji poklici in vloge žensk pogosto povezani z nevesto, materjo, ženo, žanjico, terico, predico ter šiviljo, in medtem ko je dečku pripadalo orožje, je deklici kolovrat. <span class="persName">Josip Stritar</span> je poklic šivilje navezal na nevesto, v pesmi <span class="titlem">Narobe svet</span> je zapisal (<span class="bibl"><a class="link_ref" href="http://ceps.pef.uni-lj.si/deklice.pdf">http://ceps.pef.uni-lj.si/deklice.pdf</a>; 8. 12. 2005</span>):</p><div id="lg-1" class="lg"><div class="l">Skoraj bomo doživeli,</div><div class="l">Da bo kuhal mož in pral,</div><div class="l">Predel, pel bo pri zibeli,</div><div class="l">Žene svoje se bo bal.</div><div class="l">Žena v zbore bo hodila,</div><div class="l">Kjer volitve se vrše,</div><div class="l">V zbor državni bo volila.</div><div class="l">In v deželni zbor-žene.</div></div><p id="p-162">Ko govorimo o tekstilu, se pred našimi očmi pogosto pojavlja tekstilna delavka,<span id="Note70_return"><a class="notelink" title="Redko se ob tem spomnimo na tekstilke, ki se izobražujejo v tekstilnih šolah oz. so se tam izobraževale." href="#Note70"><sup>69</sup></a></span> in kot kažejo navedeni primeri v literaturi ter citatu nekdanjega direktorja, je to lahko majhna revna deklica ali pa ženska – mati. Za kolovratom – čeprav govorimo o industriji, kolovrat pa ni stroj,<span id="Note71_return"><a class="notelink" title="Mojca Ramšak preji pripiše simbolne značilnosti, saj je bilo edino žensko opravilo, ki se je opravljalo z orodjem, ki bi ga lahko primerjali s strojem…" href="#Note71"><sup>70</sup></a></span> a gre za primer, ki ga vsi poznamo – si težko predstavljamo moškega. Nekatera delovna mesta in dela v proizvodnji naj bi bila po pripovedovanju ljudi specifično ženska. Medtem ko so bila nekatera delovna mesta v predvojnem času moška, jih zdaj tako upravitelji kot delavci razlagajo kot inherentno ženska.</p><p id="p-163">Britanska zgodovinarka <span class="persName">Deborah Simonton</span> s pregledom literature o zgodovinskem razvoju razmerij med modernizacijo in spoloma opozarja na fluidnost definicij, ki opredeljujejo diskurzivni odnos med tehnologijo in spretnostjo. Po njenem mnenju se lahko spreminjanje idej o spolu pri delu kaže v načinih, kako je definirana spretnost in kako je uporabljena za redefiniranje načinov dela, predvsem delitve dela po spolu. Predstava hitrih spretnih prstov je prisotna v razmerju med delavko in stroji v tekstilni industriji. Te lastnosti so naturalizirane in v sodobnem času na trgu delovne sile niso vrednotene visoko, <span class="persName">Simontonova</span> pa opozarja, kako se lahko te predstave spreminjajo s tem, ko se spreminja pomenska konstrukcija dela, delavnega mesta in delitve dela med spoloma <a class="link_ref" href="bibliogr.html#bibl.Simonton.1998" title="SIMONTON DEBORAH 1998 A history of European women´s work 1700  the present. London New York Routledge.">(Simonton 1998: 3)</a>.</p><p id="p-164">Feministične analitičarke so se od preučevanja ženskega dela in ženske zaposlitve preusmerjale v analizo diskurzov, pomenov in reprezentacij spretnosti; osredotočile so se na to, kako se oblikujejo ideje o ženskem delu v predstavah ljudi, kar je ključnega pomena pri reprezentacijah tekstilne industrije in njenih subjektov.<span id="Note72_return"><a class="notelink" title="Vedno več zanimanja sociologov in feminističnih raziskovalk za analizo pomena ženske spretnosti lahko pripišemo tudi vlogi, ki jo spretnosti in kvalif…" href="#Note72"><sup>71</sup></a></span> Analiza kulturne in historične konstrukcije spretnosti v tovarniškem prostoru odpira vpogled v to, kaj spretno pomeni komu in kdaj. Pri tem odigrajo pomembno vlogo dimenzije spola.</p><p id="p-165">Pri definiranju spretnosti se moramo najprej vprašati, ali se spretnost nanaša na formalne kvalifikacije, gre za vprašanje priučenosti ali pa sposobnosti posameznika.<span id="Note73_return"><a class="notelink" title="V angleškem jeziku lahko beseda skill zajame tako kvalifikacije kot spretnosti, medtem ko v slovenskem jeziku za to obstajata dve besedi." href="#Note73"><sup>72</sup></a></span> Politična konstrukcija spretnosti zajame dihotomije med kvalificiranimi in nekvalificiranimi na eni strani ter spretnimi in nespretnimi na drugi. Takšna konstitucija dihotomij pa ni nikoli dokončna <a class="link_ref" href="bibliogr.html#bibl.Cockburn.1983" title="COCKBURN CYNTHIA 1983 Brothers Male Dominance and Technological change. London Pluto Press.">(Cockburn 1983, 1985</a>; <a class="link_ref" href="bibliogr.html#bibl.Lam.1996" title="LAM ALICE 1996 Work organisation skills development and utilisation of engineers A britishJapanese comparison. V Crompton Rosem...">Lam 1996</a> ; <a class="link_ref" href="bibliogr.html#bibl.Thornley.1996" title="THORNLEY CAROLE 1996 Segmentation and Inequality in the nursing workforce Reevaluating the evaluation of skills. V Crompton Ros...">Thornley 1996)</a>.</p><p id="p-166">Medtem ko je spretnost v proizvodnji Predilnice povezana z ročnim delom, kvalifikacije zajemajo ponotranjeno institucionalizirano znanje. Spretnost je družbeno priznano znanje, ki je vpisano v telo in vključuje operativna znanja <a class="link_ref" href="bibliogr.html#bibl.Narotzky.1997" title="NAROTZKY SUSANA 1997 New directions in economic anthropology. London Chicago Pluto.">(prim. Narotzky 1997: 24, 25)</a>. Razmerja med spretnostmi in kvalifikacijami izražajo boj nad družbenimi relacijami produkcije. To se navezuje na razmerje med tehničnim in umskim delom in pomeni, ki se jih pripisuje temu razmerju v socialnem prostoru. Spretnost utemelji človeški kapital in je oblikovana, kar pomeni, da se lahko pomensko spreminja glede na pogajanja v dostopu do znanja in njegovem vrednotenju kot sredstvo produkcije. Delavci lahko prepoznavajo tehnične kapacitete svojih sodelavcev, institucionalizirane družbene rituale in sankcije, ki eksplicitno prispevajo k specifičnim kategorijam znanja <a class="link_ref" href="bibliogr.html#bibl.Narotzky.1997" title="NAROTZKY SUSANA 1997 New directions in economic anthropology. London Chicago Pluto.">(prim. Narotzky 1997: 24)</a>.</p><p id="p-167">Spretnost je lahko priučena, pridobljena, ponotranjena ali naturalizirana in se prepleta z esencializacijo ženskosti,<span id="Note74_return"><a class="notelink" title="V takšnem kontekstu je esencializem biološko determinirani pogled, ki pojmuje spolno identiteto ženske kot nekaj prirojenega in nespremenljivega. Klju…" href="#Note74"><sup>73</sup></a></span> njenih spretnih prstov, ki v proizvodnji legitimira delovno mesto in delo posameznice. Spretnost tekstilne delavke se navezuje na tematiko o ženskih lastnostih; njeni potrpežljivosti, vztrajnosti in trpežnosti <a class="link_ref" href="bibliogr.html#bibl.Simonton.1998" title="SIMONTON DEBORAH 1998 A history of European women´s work 1700  the present. London New York Routledge.">(Simonton 1998: 265)</a>. Razlage spretnosti pomembno zamejujejo dimenzije spola, statusa oz. položaja in delovnega mesta <a class="link_ref" href="bibliogr.html#bibl.Simonton.1998" title="SIMONTON DEBORAH 1998 A history of European women´s work 1700  the present. London New York Routledge.">(Simonton 1998: 162)</a>. Za uslužbenca v pisarni Predilnice nikoli nihče v tovarni ne reče, kako je spreten. Takšen človek je namreč po pripovedovanju kvalificiran in sposoben, medtem ko je za delavko v proizvodnji spretnost njena temeljna kvaliteta. Medtem ko retorika o pridnih in trpežnih delavcih (vezana predvsem na kmete, ki so hkrati tudi delavci) lahko zajame tudi moške, čeprav večinoma ženske, se pri retoriki o spretnosti to ne zgodi. Sposobnost, ki se pogosto pojavlja v retoriki o moških uslužbencih, je pripisana predvsem ljudem na vodstvenih ali strokovnih delovnih mestih. Zagnanost in ambicioznost med delavkami in delavci ne uživa velikega ugleda. Delavke in delavci so zagnanost tako pri vodstvu kot pri sodelavcih ocenjevali negativno.</p><p id="p-168">V interpretacijah spretnosti pri delavkah in delavcih niso mišljene zgolj ročne, fizične spretnosti. Ko sem upokojeno delavko vprašala, ali pri spretnosti misli na ročne spretnosti, mi je odgovorila: <span class="said">‘Tudi, pa koliko si bila pridna, pa sposobna, pa koliko se je znašla. Ker lahko je veliko delala, pa ni naredila ničesar. Taki so pomagali, so videli, da se je trudila, ampak naredila ni pa nič. Se moraš znajti, vedeti, kdaj moraš ven vzeti vrsto. Katera je bila spretna, je bila še enkrat hitrejša. Je prirojeno, kot šiviljam.’</span></p><p id="p-169">V tovarni je bilo zaposlenih več generacij delavk in delavcev iste družine. Delavci so svoje sodelavce pogosto ocenjevali po spretnostih in pridnosti njihovih prednikov. Prirojene spretnosti so v interpretacijah informatorjev tako lahko podedovane. Podedovane so pogosto tudi druge kvalitete dobrega delavca, kot na primer pridnost ali obratno, lahko je podedovana tudi lenoba. Prirojena spretnost pa se prepleta s priučenimi znanji, zato sta v proizvodnji tudi še danes tako pomembni spretnost in izkušnje. Takšna vrednotenja v proizvodnji so starejšim delavkam omogočala ohranjati monopol nad delovnim mestom in avtoriteto nad mlajšimi, čeprav same niso bile več tako hitre.</p><p id="p-170">Delavci za stroji so bili redko moški (in še to le za nekaterimi stroji), v sodobni proizvodnji pa jih je še manj. V socialistični preteklosti so bili v proizvodnji moški na delovnih mestih vodij in njihovih pomočnikov, električarjev, ključavničarjev, kurjačev, vzdrževalcev, mizarjev, čistilcev ali transportnih delavcev. Starejši upokojeni delavki se je zdela takšna delitev samoumevna: <span class="said">‘V sami proizvodnji je bilo delo deljeno, stroje, ki so bili bolj fini za roke, so upravljale ženske, mojstri so bili moški. Potem je bilo delo deljeno še po teži, težko fizično delo so opravljali moški, npr. v čistilnici in pri mikalnikih, tam se je še najbolj kadilo.’</span> Vendar se je tudi razlaga fizično težkega dela sčasoma spreminjala. V sodobnem času namreč v proizvodnji Predilnice ženske upravljajo tudi mikalnike.</p><p id="p-171">Upokojeni in še zaposleni upravitelji so zatrdili, da so nekatera delovna mesta izključno ženska. <span class="said">‘Na primer predica, to že ime pove,’</span> mi je v pogovoru rekel vodja v proizvodnji, <span class="said">‘da za predilnim strojem mora biti predica, to je ženska.’</span> Esencializacija ženske spretnosti se pojavlja v razlagah upraviteljev in delavk oz. delavcev. Čeprav upravitelji opozarjajo, da nekaterih del moški ne bi hoteli opravljati,<span id="Note75_return"><a class="notelink" title="Po zgodovinarki Simontonovi so bile številne razlage povezane s tem, da so ženske vztrajnejše in tudi v tem primeru je vzrok ženska narava (Simonton 1…" href="#Note75"><sup>74</sup></a></span> hkrati ugotavljajo, da takšno razdelitev dela do določene mere diktira sama narava dela. Kot je rekel vodja oddelka: <span class="said">‘V vsakem primeru so ženske spretnejše, to je gotovo, drugič so bolj delovne, to je pač tako narejeno, in mislim, da je narava zaenkrat tako narejena, da so ženske pridnejše.’</span> Fotografije, objavljene v preteklem časopisju in monografijah tovarn, opozarjajo predvsem na <span style="font-style:italic">spretne in hitre prste</span>, kar se na fotografijah večinoma kaže kot zamazana kretnja rok: delavke so namreč tako hitre, da jih fotografski aparat ne more ujeti.</p><p id="p-172">Mlajši delavec, ki je v Predilnici zaposlen za določen delovni čas, je prepričan, da delo v proizvodnji Predilnice ni za vsakega, saj moraš biti trdoživ. Po pripovedovanju nekdanjega direktorja so bili ljudje v preteklosti »<span class="said">‘navajeni trdega dela, tudi malo potrpeti, bili so pripravljeni prijeti za delo’</span>« predvsem ženske naj bi bile v preteklosti trpežnejše: <span class="said">‘Mi smo ogromno delali, vse praznike, nedelje, v nadurah, tri izmene, vse skupaj in še danes tudi v težkih razmerah, ljudje doživljajo veliko starost. Danes je še vedno veliko upokojenk, ki so čez osemdeset do devetdeset let stare ali pa še več. To so tudi ženske, ki so trpežnejše, to je neverjetno.«’</span></p><p id="p-173">Na splošno naj bi bile trpežne predvsem tiste, ki so delale tudi na kmetiji. Še danes je v Predilnici zaposlenih veliko ljudi, ki imajo vsaj nekaj zemlje. Delo za strojem v popoldanskem ali dopoldanskem času kombinirajo z delom na polju. Med ljudmi v Predilnici tudi danes velja, da je dober kmet dober delavec. Takšni ljudje se v pogovoru kažejo kot bolj trpežni in vztrajni. Po pripovedovanju v proizvodnji naj bi se vedelo, da delavcev ob večjih sezonskih opravilih (žetev ipd.) v preteklosti pogosto ni bilo v tovarno. To naj bi vodstvo in sodelavci tolerirali vse do obdobja odpuščanj leta 1990, ko se je odnos nekaterih delavk do takšnih primerov povsem spremenil.</p><p id="p-174">Spretnost in pridnost sta temeljni merili, po katerih delavke in delavci ocenjujejo tako sebe kot sodelavce. V kadrovskih osebnih mapah leta 1975 (iz arhiva PL) je zapisano, da se v poskusnem obdobju delavca ocenjuje glede na <span class="q">‘iznajdljivost, pridnost, spretnost in druge okolnosti’</span>«. Mednje so bile vključene tudi telesne ocene, ki naj bi jih v osebno mapo vpisal vodja delavke ali delavca. Kot je povedala upokojena uslužbenka: <span class="said">‘Na začetku je bilo bolj tako, po občutku, razgovor sem imela z vsako, ki se je prijavila. Kasneje smo pa že organizirali, recimo psihologa, da jih je testiral, da je ugotavljal ročne spretnosti, ker ni vseeno, ali lahko nitko zaveže. Pa tudi višina je pomembna. Eni stroji so bili zelo visoki. To smo za objavo napisali, koliko mora biti visoka, ker drugače ni stroja dosegla.’</span> Po pripovedovanju starejšega upokojenega vodje iz <span class="placeName">Vira pri Domžalah</span> so direktorji hodili s kamioni v <span class="placeName">Prekmurje</span> in <span class="placeName">Prlekijo</span>. Delavke so iskali na podeželju glede na višino in starost.</p><p id="p-175">V pogovoru s kadrovsko uslužbenko ni bilo govora o tem, da bi v sodobnem času pri zaposlovanju ocenjevali telesne zmogljivosti in spretnosti, razen starosti. Po pripovedovanju postanejo nekatera delovna mesta s starostjo lažja ali bolj cenjena, druga pa skoraj nemogoča predvsem in tudi zaradi telesne obrabe. V starostne kriterije pa so vštete tudi predstave o večji ubogljivosti in vodljivosti mladega človeka <a class="link_ref" href="bibliogr.html#bibl.Simonton.1998" title="SIMONTON DEBORAH 1998 A history of European women´s work 1700  the present. London New York Routledge.">(Simonton 1998: 163)</a>. Pri tem pa je vprašanje, do kdaj je človek mlad in kdaj postane star.</p><p id="p-176"><span class="said">‘Delavski razred je pri štiridesetih star. Ti boš lahko delala, ko boš stara sedemdeset let, jaz pa ne bom mogla. <span class="persName">Nina</span>, ti si fabriko probala, zdaj pa povej, a bi bila zmožna delati notri toliko let, kolikor jih mora človek narediti, da penzion dočaka,’</span> me je v pogovoru opozorila sodelavka. Starostna opredelitev je relativna in jo moramo brati v takšnem kontekstu tudi v nadaljevanju, ko govorimo o mlajših in starejših delavkah in delavcih v proizvodnji.</p><p id="p-177">V predstavah tekstilnih delavk in delavcev se starost pogosto navezuje na fizično izčrpanost oz. preobremenjenost. Po navedbah informatork in informatorjev so tudi v teh primerih to predvsem ženske. Med telesne deformacije starejših upokojenk prištevajo predvsem hrbtenična obolenja in naglušnost. <span class="said">‘Smo štopelce nosile. Čez stroj si kaj rekla, kaj z rokami si naredil, recimo pojdi v garderobo. Smo imeli kar znak, pa je šla. Drugače si šel pa do nje, pa si ji na ušesa kaj povedal. Ker drugače si pa oglušel. Saj jaz imam to. Je doktorica rekla, da sem na en ušes gluha. Ker na začetku nismo toliko štopelcev nosile, pa jaz priznam, da nisem skoz štopelcev nosila. Ker včasih me je kar nekaj nerviralo. Zdaj pa bolj naglas govorim. Zdaj pravijo, ta fabriške pa bolj na glas govorijo. Zdaj tako, tam si bil navajen, v fabriki si moral vpit. Potem si pa domov prišel, potem je pa meni včasih hčerka rekla, mama, daj, govori bolj potiho.’</span> Ob tem je starejša upokojenka Predilnice tiho nadaljevala: <span class="said">‘In še zdaj se bojim, si velikokrat rečem, ne smem tako na glas govoriti.’</span></p><p id="p-178">Upokojena uslužbenka, ki je imela v Predilnici kot delavko zaposleno svojo mater, je starejšo upokojeno generacijo poimenovala ‘utrujena generacija’. Ponosno je povedala, kako se ji je zdelo pomembno, ko so tekstilnim delavkam odobrili beneficirano dobo: <span class="said">‘Kot da bi spomenik našim delavkam postavila, predilniškim, med katerimi je bila tudi moja mama.’</span></p><p id="p-179">Beneficirana doba je bila v Predilnici priznana julija 1990. Delavke in delavci, ki so delali neposredno za stroji v vseh izmenah,<span id="Note76_return"><a class="notelink" title="Beneficirana oz. zavarovalna doba s podaljškom je bila priznana v predilnicah in tkalnicah. Tovarne so morale zavarovancem tudi za pet let nazaj dopla…" href="#Note76"><sup>75</sup></a></span> so se prej upokojili in dobili višje pokojnine. Zakon o pokojninskem in invalidskem zavarovanju (ZPIZ-1), ki je začel veljati leta 2000, ukinja zavarovalno dobo s povečanjem oz. beneficirane poklice v <span class="placeName">Sloveniji</span> in uvaja obvezno dodatno pokojninsko zavarovanje pri Kapitalski družbi pokojninskega in invalidskega zavarovanja.<span id="Note77_return"><a class="notelink" title="V beneficirani skupini pa še vedno ostajajo tisti, ki so imeli leta 2000 najmanj 25 let (moški) ali 23 let (ženske) pokojninske dobe (Böhm 2000: 169–1…" href="#Note77"><sup>76</sup></a></span> Zakon zagotavlja finančni dodatek, ki naj bi ga zaposleni na zahtevnejših delovnih mestih dobili pri pokojnini, medtem ko je beneficirana doba, kot so poudarile delavke, upoštevala starostni dejavnik, dejstvo, da greš prej v pokoj. V garderobi sem bila večkrat prisotna ob pogovorih, ko so delavke vsaka zase računale, koliko let morajo še delati v tovarni. Problem pa niso leta delovna dobe, temveč njihova starost; za sodobno politiko zaposlovanja so delavke namreč premlade za v pokoj, ko izpolnijo delovno dobo. Ob tem moram ponovno opomniti, da se jih je večina prvič zaposlila že pri šestnajstih letih.</p><p id="p-180">Starostna struktura je povezana z izobrazbeno strukturo zaposlenih v proizvodnji. Delavke in delavci povojne generacije v <span class="placeName">Litiji</span> so se večinoma zaposlili v predilnici po dokončani osnovni šoli. Številni, ki so se zaposlili v tovarni takoj po vojni, niso imeli niti dokončane osnovne šole. Še nepolnoletni so se v preteklosti najprej zaposlili na delovnih mestih snemalk ali čistilk v čistilnih kolonah, potem pa so se priučili. Do leta 1962 so nekateri opravili tečaje in naredili izpit, s katerim so si pridobili poklic in s tem naziv kvalificiranih delavk ali delavcev <a class="link_ref" href="bibliogr.html#bibl.Kresal.1986" title="KRESAL FRANCE 1986 Zgodovina predilnice Litija 1886  1986 Predilnica Litija 100 let. Litija Predilnica Litija.">(Kresal 1986: 154)</a>. Leta 1959 je upravni odbor Predilnice priznal nazive delavkam, ki so bile že dlje časa v Predilnici in so »uspešno« opravljale svoje delo. Pomembna je torej bila delovna doba in izkušnje <a class="link_ref" href="bibliogr.html#bibl.Kresal.1976" title="KRESAL FRANCE 1976 Zgodovina predilnice Litija 1886  1976 Predilnica Litija 90 let. Litija Predilnica Litija.">(Kresal 1976: 93)</a>.</p><p id="p-181">Po letu 1962 se je izobraževanje v tovarnah prenehalo, v celoti so ga namreč prevzele izobraževalne institucije in le prek takšnih institucij so lahko zaposleni dobili (pol)kvalifikacijo. <a class="link_ref" href="bibliogr.html#bibl.Kresal.1986" title="KRESAL FRANCE 1986 Zgodovina predilnice Litija 1886  1986 Predilnica Litija 100 let. Litija Predilnica Litija.">(Kresal 1986: 157)</a>. Več tečajev s strokovnimi izpiti je bilo na voljo strokovnim delavcem; to so bili lahko na primer kurjači parnih kotlov, predvsem pa administracija (izobraževanje na administrativni šoli, stenografija, učenje tujih jezikov, ekonomska šola), transportni delavci oz. po hierarhiji višji uslužbenci ne pa delavci oz. delavke za stroji. Z zakonom o usmerjenem izobraževanju je v Predilnici potekala tudi delovna praksa. Nekateri ljudje iz vodstva in vodje v proizvodnji so se sredi osemdesetih let izobraževali na Visoki šoli za organizacijo dela v <span class="placeName">Kranju</span>. Danes potekajo izobraževalni seminarji v tovarni. Vodijo jih uslužbenci, zaposleni v tovarni ali zunanji strokovni sodelavci. Med strokovno usposobljenimi, izobraženimi in šolanimi pa je veliko govora prav o tem, da je med delavkami in delavci izobrazba prenizka. Delavke so prizadete, ko slišijo takšne govorice, predvsem takrat, ko aludirajo na njihovo nepismenost.</p><p id="p-182">Število kvalificiranih delavk v statistikah zaposlenih je v sedemdesetih in osemdesetih letih upadalo zaradi upokojitev predic starejše generacije, ki so si na tečajih pridobile kvalifikacijo, raslo pa je število nekvalificiranih delavk z dokončano osnovno šolo, predvsem pa število kvalificiranih vzdrževalcev <a class="link_ref" href="bibliogr.html#bibl.Kresal.1976" title="KRESAL FRANCE 1976 Zgodovina predilnice Litija 1886  1976 Predilnica Litija 90 let. Litija Predilnica Litija.">(Kresal 1976: 93)</a>. Le redke so bile delavke, ki so se izobrazile ob delu, tiste pa, ki so se, so Predilnico pogosto zapustile. Eden od razlogov, ki ga navaja nekdanja pisarniška uslužbenka, je bil tudi ta, da proizvodne delavke kljub višji izobrazbi niso imele višje plače. Verjetno je poleg drugih razlogov k temu pripomoglo tudi dejstvo, da so tečaji in šole potekale ob večerih, delavke pa so delale v izmenah oz. ponoči. Tudi pri razgovorih, ki jih je za raziskovalno nalogo opravila uslužbenka v Predilnici v šestdesetih letih, je večina <span class="q">‘kot v opravičilo povedala, da zaradi različnih razlogov med vojno niso mogle končati osemletnega šolanja’</span>. Večerno šolanje pa po njenem mnenju ne bi rešilo zadeve, saj matere poleg dela v tovarni in doma ne bi <span class="q">‘zmogle takšne obremenitve’</span>.<span id="Note78_return"><a class="notelink" title="Lea Rappl 1967: Problematika zaposlenih mater v Predilnici Litija, ki delajo na vseh treh posadah, tj. tudi ponoči. Diplomska naloga. Kranj, Višja šol…" href="#Note78"><sup>77</sup></a></span></p><p id="p-183">Danes med zaposlenimi v proizvodnji izobrazba pridobiva vse večji pomen in predvsem delavke so večkrat v pogovoru izrazile željo, da so hotele v šolo, pa niso mogle ali pa, da so bili drugi časi, pomembno je bilo, da služiš denar. <span class="said">‘Nič niso prej gledali <span class="corr">[na izobrazbo]</span>. Prej je ni bilo, saj veste, v glavnem osemletka. Saj jih je še zdaj veliko mojega letnika, ki nimajo dokončane šole. Zdaj pa zahtevajo, saj je veliko trgovk, pa šivilj notri.’</span> Kadrovska uslužbenka je po statistikah, ki jih vodi podjetje, ocenila, da ima več kot štiri odstotke ljudi višjo in visoko izobrazbo, da pa je <span class="said">‘povprečna kvalifikacijska struktura osnovna šola’</span>. Dodala je, da v vodstvu stremijo k zaposlovanju delavcev z višjo izobrazbo, <span class="said">‘da bo vsaj devet let povprečna izobrazba našega delavca’</span>.</p><p id="p-184">Nekdanja trgovka, zdaj delavka v Predilnici, je bila, ko se je pred leti zaposlila v tovarni, presenečena, da ima poleg nje samo še en sodelavec dokončano četrto stopnjo izobrazbe. Prepričana je, da bi morala Predilnica več vlagati v izobrazbo in ni mogla razumeti, kako se je <span class="said">‘ob vsem govoru o potrebah po večji kvaliteti temu vprašanju namenjalo tako malo pozornosti’</span>. V svojih interpretacijah izobrazbo tesno povezuje z odgovornostjo, tako odgovornostjo posameznih delavk oz. delavcev do dela, hkrati pa tudi tovarne, ki po njenem mnenju ne prevzema odgovornosti učenja novink oz. te probleme prepušča delavkam.</p><p id="p-185">Delavke in delavci so večkrat poudarili, da medtem ko je bil v socializmu pomemben <span class="q">‘šiht pa denar’</span>, je danes pomembna izobrazba. Včasih so mi kot v opravičilo začeli razlagati, kako so si po osnovni šoli želeli nadaljevati s šolanjem, pa niso mogli, ker ni bilo denarja ali pa doma pri starših ni bilo razumevanja za to. Na vedno večji pomen izobrazbe v sodobnem času kažejo tudi pogovori v garderobi o šolanju, ambicijah in delavnosti njihovih otrok. Številne delavke so govorile o tem, kako želijo svojim otrokom omogočiti poklic in kvalifikacijo. Takšne težnje nakazuje tudi stavek, ki se ga številni spominjajo še iz otroštva; <span class="q">‘Uči se, uči, če ne boš šel delat’</span>.</p><p id="p-186">Razlikovanje med umskim in tehničnim delom v nasprotju s fizičnim kaže tudi plačilni sistem. V tovarni v sodobnem času ne prevladuje delitev znotraj proizvodnje, ki so jo v socialističnem času povzročali prepiri zaradi norme med predicami ali med delavkami in delavci za stroji ter vzdrževalci, temveč delitev med vodstvom in proizvodnimi delavci.</p><p id="p-187">Odločilnega pomena pa je tako pri plači kot pri samem delu norma. Nekatere delavke normo povezujejo z živčnostjo in strahom, druge poudarjajo, kako je norma zagotavljala večjo pravičnost, saj <span class="said">‘si bil z normiranim delom plačan glede na to, koliko si naredil’</span>. Delo v Predilnici je bilo dnevno normirano, mi je razlagala upokojena delavka v <span class="placeName">Litiji</span>:</p><blockquote class="quote" id="quote-8"><p>To si moral tako hiteti, da si naredil normo. Si nisi mogel pomagati med seboj, ker so bile tako visoke norme, saj se vidi [in pokaže na fotografije po monografiji <span class="persName">Kresala</span>] pri vsaki mašini je ena sama in ne gre nikamor niti v garderobo na kavo, ker bi potem imela ona prazno mašino. Nekatere so včasih tako šmuglale, tudi jesti niso šle, samo da bi imela večjo normo, da bi več zaslužila. Potem je pa prišel majster, pa je ustavil mašino. Tako, red mora biti. Potem so se pa kregale, joj, ta ima tako plačo, ta ima tako plačo, pri plači se je pa poznalo. Si imel normo, si presegel normo, si imel potem toliko več plače, toliko več točk, si imel večji penzion.</p></blockquote><p id="p-188"><span class="persName">Michael Burawoy</span> opozarja, kako pomembno vlogo je pri takem načinu plačevanja odigrala navidezna samostojnost normiranega dela; delavci so namreč za neuspeh krivili sebe <a class="link_ref" href="bibliogr.html#bibl.Burawoy.1985" title="BURAWOY MICHAEL 1985 The Politics of Production Factory Regimes under Capitalism and Socialism. London Verso.">(Burawoy 1985: 171)</a>. Čeprav so številne delavke še danes jezne, da so bile norme v preteklosti previsoke, same razlagajo, da sodelavke niso dosegle norme, ker so bile premalo pridne ali nesposobne. Norma je razmejevala ljudi, predvsem zaposlene v proizvodnji (razen vzdrževalcev) od vodij oddelkov in uslužbencev drugih služb v tovarni. Norma je onemogočala mobilnost delavk in delavcev po prostoru in zapuščanje delovnih prostorov.</p><p id="p-189">Po drugi strani pa sta prav zaradi navidezne samostojnosti normiranega dela delavka in delavec imela občutek, da lahko sama organizirata in nadzorujeta delo. Norme so določale normirke ali normirci, ki so preračunavali, kakšna naj bi bila pridelana kilaža glede na vrsto preje (različna norma za različne preje). Na osnovi takih normativnih predpostavk so se izračunavale urne postavke, ki jih delavke niso poznale in prihajalo je do govoric o goljufijah, nadrejeni naj bi v proizvodnji normo računali kot povprečje vseh delavk v skupini.</p><p id="p-190">Zgodbe o normi v preteklosti in v sedanjosti so zelo protislovne. Delavci pripovedujejo, kako včasih nekatere niti med malico niso hotele zapustiti delovnega mesta, da bi naredile čim več. Takšna zagnanost med delavci ni bila priljubljena. Po drugi strani pa so upokojeni naštevali primere tistih, ki se <span class="q">‘za to niso trudile dovolj’</span> in so še na stara leta <span class="q">‘odplačevale’</span>, saj so zaradi nedoseganja norme prejemale nižje pokojnine. Na tretje mesto lahko postavimo zgodbe o goljufijah, do katerih naj bi prihajalo zaradi računanja povprečja v skupini – stehtano kilažo naj bi namreč razdelili na vse delavke v skupini, kar dejansko nasprotuje ideji individualnih norm. Nekatere delavke so še danes prepričane, da znotraj izmene med posameznicami in posamezniki ne prihaja do večjih odstopanj.</p><p id="p-191">Socialistična ideologija je spodbujala tekmovanje med izmenami; zlasti je bilo pomembno, da je izmena dosegla normo. V preteklosti so bili normirani tako posamezniki kot tudi izmena in med posameznicami ter posamezniki v izmeni je prihajalo do konfliktov, napetosti in tekmovanj. Po pripovedovanju je tista izmena, ki je pridelala več, imela višje plače. Za takšen uspeh je bil, po mnenju delavk in delavcev, pomemben vodja izmene. V sodobni proizvodnji je po pripovedovanju zaposlenih v proizvodnji več tekmovalnosti med posamezniki. Kot poudarjajo delavke in delavci, pa je tekmovanje med izmenami v sodobnem času pomembno predvsem za vodjo izmene, saj je on tisti, ki dobi dodatek. O tekmovanjih med izmenami in ključni vlogi vodje izmene pri tem v preteklosti vedo povedati tudi delavke, ki so se v Predilnici zaposlile pred kratkim. Kar kaže na to, da se o tem še danes med delavkami in delavci v proizvodnji veliko govori in se tako oblikuje specifičen spomin na preteklost. </p><p id="p-192">Po kolektivni pogodbi iz leta 1992<span id="Note79_return"><a class="notelink" title="V skladu z zakoni o delovnih razmerjih (Ur. l. RS, št. 14/90, 5/91, 71/93) sta bili sprejeti Splošna kolektivna pogodba za gospodarske dejavnosti (Ur.…" href="#Note79"><sup>78</sup></a></span> plače zaposlenih določajo tarifni razredi. Bolj kot o normi se zaposleni v proizvodnji danes pogovarjajo o delovni uspešnosti, ki je izplačana kot dodatek. Po mnenju delavk naj bi bilo danes predvsem v interesu vodje izmene, da dobi več in jih zato bolj priganja. Delovno uspešnost posameznic in posameznikov v izmeni namreč določi vodja izmene. Izračuni pa so tako danes kot pri normiranem delu v preteklosti narejeni za delo strojev in ne za človeško delo za stroji. Kot je pripovedovala delavka v Predilnici: <span class="said">‘Oni tam na tisti digitronček, pa na računalnik lepo izračunajo, koliko bi moralo delati. Ampak oni nič ne računajo, da človek kdaj pride utrujen na šiht, pa da kdaj mašine nagajajo, pa da kdaj klima ni tako kot bi morala biti.’</span></p><p id="p-193">Nad tem, kako slabe so plače v tovarni danes, se pritožujejo vsi v proizvodnji Predilnice (in v tovarni). Marsikdo pa ob tem doda, <span class="said">‘ampak dobimo jih pa’</span>. Razlage in interpretacije se neprestano oblikujejo pod vtisom položaja tekstilnih tovarn v <span class="placeName">Sloveniji</span> in <span class="placeName">EU</span>. Prav gotovost plačanega dela je postala pomembna v tako nestabilnem času: <span class="said">‘Plača je pa bila, ni bilo nikoli vprašanje, da je ne bi bilo, tudi v tej krizi. Ta direktor je vedno uredil to.’</span> Tako za preteklost kot za sodobnost med zaposlenimi v podjetju velja: <span class="said">‘Plača je bila točna, da bi lahko uro po njej štimali.’</span></p><p id="p-194">O višini plač se danes v Predilnici večinoma ne pogovarjajo niti delavke v garderobi. Medtem ko so v preteklosti po pripovedovanju upokojenih in zaposlenih na oglasni deski viseli seznami objavljenih plač, v sodobnem času v podjetju takšne razprave ostajajo družbeno tabuizirane. Ob dnevu odprtih vrat naj bi po mnenju nekaterih delavk v proizvodnji vodstvo obiskovalcem že na začetku povedalo, da jih ne smejo spraševati, koliko zaslužijo.</p><p id="p-195">Če se ob koncu poglavja vrnemo nekoliko nazaj k pomenski konstrukciji spretnosti in starosti, naj zaključim, da govori o mladih ali starih delavkah, o ročnih spretnosti in ženskih značajskih lastnostih vnašajo simbolne pomene in ključno zaznamujejo spomin ter pomene, ki jih delu pripisujejo ljudje v tekstilni industriji. Pomensko konstrukcijo dela moramo brati v kontekstu pogledov na žensko tekstilno delavko, ki se navezuje na pripise o ženskih prirojenih lastnostih. Soočanje raznolikih diskurzov je analitično pomembno, saj določa prostor, kjer se oblikuje spomin. Interpretacije o ženski delavki in ženskem delu pa so spremenljive in se navezujejo na pomenske spremembe tovarne in dela v socialnem okolju.</p></div></div><!--Notes in [div]--><div class="notes"><div class="noteHeading">Notes</div><div class="note" id="Note49"><span class="noteLabel">48 </span><div class="noteBody"><span class="bibl">Bernarda Rakovec, Tekstilna legenda, Jana, 1. 4. 1987, št. 13, str. 25</span>.</div></div><div class="note" id="Note50"><span class="noteLabel">49 </span><div class="noteBody">V projekt <span class="titlem">Invencije nacionalnih krajin v multietnični obmejni regiji: Istra od sredine 19. stoletja do danes</span> smo bili leta 2001 pod vodstvom prof. dr. <span class="persName">Bojana Baskarja</span> vključeni študentke in študenti socialne antropologije. Spraševali smo, kako si različne populacije zamišljajo podobe ribičev, Ciganov/Romov, tekstilnih delavk, beguncev, podobo <span class="placeName">Soče</span> in <span class="placeName">Bovškega</span>, <span class="placeName">Istre</span>, Martina Krpana in Brdavsa.</div></div><div class="note" id="Note51"><span class="noteLabel">50 </span><div class="noteBody">Leta 1936 so stavkali tudi gradbeni delavci. Gl. <span class="bibl">B. n. a., Pomemben mejnik v boju proletariata, Delavska enotnost, 30. 10. 1976, št. 43, str. 4</span>.</div></div><div class="note" id="Note52"><span class="noteLabel">51 </span><div class="noteBody"><span class="persName">Ivanka Černe</span> je bila zaposlena v tekstilni tovarni v <span class="placeName">Tacnu</span>, nanjo pa naj bi močno vplivala agitatorka, delavka iz <span class="placeName">Kranja</span>.</div></div><div class="note" id="Note53"><span class="noteLabel">52 </span><div class="noteBody">Pomen kolesa v povojnem življenju omenjajo številne starejše pripovedovalke in pripovedovalci.</div></div><div class="note" id="Note54"><span class="noteLabel">53 </span><div class="noteBody"><span class="bibl">Franc Stele, Tekstilci so pokazali zobe, n. p</span>.</div></div><div class="note" id="Note55"><span class="noteLabel">54 </span><div class="noteBody">Tovarna Thoma se je leta 1946 združila s tovarno Atama in Matvosvile v tovarno Svila v <span class="placeName">Mariboru</span>. 22. 5. 2005 je Svila vstopila v stečajni postopek (<span class="bibl"><a class="link_ref" href="http://www.svila.si">www.svila.si</a>; 9.11. 2005</span>)</div></div><div class="note" id="Note56"><span class="noteLabel">55 </span><div class="noteBody"><span class="bibl">B. n. a., Iz pričevanj o stavki leta 1936 v Mariboru, Komunist 28. 3. 1977, str. 23</span>.</div></div><div class="note" id="Note57"><span class="noteLabel">56 </span><div class="noteBody">Intervju, <span class="placeName">Litija</span>, avgust 2004.</div></div><div class="note" id="Note58"><span class="noteLabel">57 </span><div class="noteBody">Intervju, <span class="placeName">Ljubljana</span>, april 2005.</div></div><div class="note" id="Note59"><span class="noteLabel">58 </span><div class="noteBody">Pri tem opozarjam na prepletenost diskurza o NOB in boju proti fašizmu ter nacizmu. Dejansko pa v preteklosti direktorji večinoma niso bili Slovenci.</div></div><div class="note" id="Note60"><span class="noteLabel">59 </span><div class="noteBody"><span class="bibl">Janez Kos, Poštni predal 29: Direktor naj govori slovensko!, Delo, 20. 9. 1986, Sobotna priloga, str. 26</span>.</div></div><div class="note" id="Note61"><span class="noteLabel">60 </span><div class="noteBody"><span class="bibl">Lado Stružnik, Vsakdanje spotikanje: Zgovorna odsotnost, Delo, 23. 9. 1986, str. 4</span>.</div></div><div class="note" id="Note62"><span class="noteLabel">61 </span><div class="noteBody">Leta 1958 je v <span class="placeName">Trbovljah</span> in <span class="placeName">Hrastniku</span> stavkalo je 4000 rudarjev. V obdobju 1958–1963 je bilo v <span class="placeName">Sloveniji</span> več kot 70 protestnih <span style="font-style:italic">prekinitev dela</span>. Ob razpravi ZKJ leta 1969 so stavke označili za deviantni pojav. Podatki o stavkah so bili prvič objavljeni leta 1964, ko so sindikati začeli spremljati situacijo po republikah <a class="link_ref" href="bibliogr.html#bibl.Kavčič.1989" title="KAVČIČ BOGDAN DANA MESNER ANDOLŠEK ANDREJ LUKAN in ANDREJA ČIBRON 1989 Stavke v Jugoslaviji poročilo o delu za leto 1989. Regul...">(Kavčič idr. 1989)</a>.</div></div><div class="note" id="Note63"><span class="noteLabel">62 </span><div class="noteBody"><span class="bibl">B. n. a., Tekstilci so z opozorilno stavko postavili zahteve republiški vladi, Delo, 16. 5. 1990, str. 3</span>.</div></div><div class="note" id="Note64"><span class="noteLabel">63 </span><div class="noteBody">Intervju, <span class="placeName">Ljubljana</span>, april 2005.</div></div><div class="note" id="Note65"><span class="noteLabel">64 </span><div class="noteBody">Raziskava medvojnega obdobja <span class="persName">Lydie Sklevicky</span> kaže, da čeprav je fizična lepota v imaginariju kotirala znatno nižje od moralne lepote, je imela v vsakdanjem življenju pomembno mesto (1996: 45).</div></div><div class="note" id="Note66"><span class="noteLabel">65 </span><div class="noteBody">V <span class="placeName">Sloveniji</span> je bila že pred vojno v tridesetih letih sorazmerno številna ženska delovna sila. Leta 1931 je bilo v <span class="placeName">Dravski banovini</span> zaposlenih 39,6 % žensk <a class="link_ref" href="bibliogr.html#bibl.Kotar.1993" title="KOTAR MIRJAM 1993 The State Women and Employment Impact of Public Policies on Female Employment. Masters Degree. Bath.">(Kotar 1993: 50)</a>.</div></div><div class="note" id="Note67"><span class="noteLabel">66 </span><div class="noteBody"><span class="bibl">Vbogi otrok v faberkah, 1. letnik Drobtinic 1846, 1. leto, 217</span>. <span class="persName">Slomšek</span> naj bi ob pesmi razmišljal o razmerah v tekstilni tovarni Št. Pavel pri <span class="placeName">Preboldu</span> in ob tem mislil na osemletnega dečka, čeprav si sam razmer ni ogledal <a class="link_ref" href="bibliogr.html#bibl.Vodopivec.1978" title="VODOPIVEC PETER 1978 Socialni in gospodarski nazori v slovenskih in sosednjih pokrajinah v predmarčni dobi. Doktorska disertaci...">(Vodopivec 1978: 347)</a>.</div></div><div class="note" id="Note68"><span class="noteLabel">67 </span><div class="noteBody">Pesem <span class="titlem">Das Arme Kind</span> je napisal švicarski šolnik <span class="persName">Ignaz Thomas Scherr</span>. Več o tem gl. <span class="bibl">Silvo Kranjec, Slomškov 'Vbogi otrok v faberkah' in njegova predloga, Glasnik Muzejskega društva za Slovenijo XX, Zbornik ob stoletnici društva 1839–1939, zvezek 1–4, Ljubljana 1939, 381–185</span>.</div></div><div class="note" id="Note69"><span class="noteLabel">68 </span><div class="noteBody">Stroji, ki so tudi v sodobni proizvodnji vključeni v začetno fazo obdelovanja preje.</div></div><div class="note" id="Note70"><span class="noteLabel">69 </span><div class="noteBody">Redko se ob tem spomnimo na tekstilke, ki se izobražujejo v tekstilnih šolah oz. so se tam izobraževale. </div></div><div class="note" id="Note71"><span class="noteLabel">70 </span><div class="noteBody"><span class="persName">Mojca Ramšak</span> preji pripiše simbolne značilnosti, saj je bilo edino žensko opravilo, ki se je opravljalo z orodjem, ki bi ga lahko primerjali s strojem <span class="bibl">(Ramšak 2003: 169)</span>.</div></div><div class="note" id="Note72"><span class="noteLabel">71 </span><div class="noteBody">Vedno več zanimanja sociologov in feminističnih raziskovalk za analizo pomena ženske spretnosti lahko pripišemo tudi vlogi, ki jo spretnosti in kvalifikacijam pripisujejo inženirji politike dela (kot npr. v dokumentih Sveta Evrope ali v retoriki strategij o upravljanju podjetij).</div></div><div class="note" id="Note73"><span class="noteLabel">72 </span><div class="noteBody">V angleškem jeziku lahko beseda <span class="foreign">skill</span> zajame tako kvalifikacije kot spretnosti, medtem ko v slovenskem jeziku za to obstajata dve besedi.</div></div><div class="note" id="Note74"><span class="noteLabel">73 </span><div class="noteBody">V takšnem kontekstu je esencializem biološko determinirani pogled, ki pojmuje spolno identiteto ženske kot nekaj prirojenega in nespremenljivega. Ključna polemika med »konstruktivisti« in »esencialisti« se je v feminističnem preučevanju oblikovala na podlagi predpostavljene ločnice med naravo in kulturo, ki se je na področju konceptualizacije spola kazala v delitvi na biološki in družbeni spol.</div></div><div class="note" id="Note75"><span class="noteLabel">74 </span><div class="noteBody">Po zgodovinarki <span class="persName">Simontonovi</span> so bile številne razlage povezane s tem, da so ženske vztrajnejše in tudi v tem primeru je vzrok ženska narava <a class="link_ref" href="bibliogr.html#bibl.Simonton.1998" title="SIMONTON DEBORAH 1998 A history of European women´s work 1700  the present. London New York Routledge.">(Simonton 1998: 265)</a>.</div></div><div class="note" id="Note76"><span class="noteLabel">75 </span><div class="noteBody">Beneficirana oz. zavarovalna doba s podaljškom je bila priznana v predilnicah in tkalnicah. Tovarne so morale zavarovancem tudi za pet let nazaj doplačati 3,5 % prispevek od bruto osebnega dohodka.</div></div><div class="note" id="Note77"><span class="noteLabel">76 </span><div class="noteBody">V beneficirani skupini pa še vedno ostajajo tisti, ki so imeli leta 2000 najmanj 25 let (moški) ali 23 let (ženske) pokojninske dobe <a class="link_ref" href="bibliogr.html#bibl.Bohm.2000" title="BÖHM LUČKA 2000 Priročnik o pokojninskem in invalidskem zavarovanju po novem. Ljubljana Nova Delavska enotnost.">(Böhm 2000: 169–177)</a>.</div></div><div class="note" id="Note78"><span class="noteLabel">77 </span><div class="noteBody"><span class="bibl">Lea Rappl 1967: Problematika zaposlenih mater v Predilnici Litija, ki delajo na vseh treh posadah, tj. tudi ponoči. Diplomska naloga. Kranj, Višja šola za organizacijo dela</span>.</div></div><div class="note" id="Note79"><span class="noteLabel">78 </span><div class="noteBody">V skladu z <span class="bibl">zakoni o delovnih razmerjih (Ur. l. RS, št. 14/90, 5/91, 71/93)</span> sta bili sprejeti <span class="bibl">Splošna kolektivna pogodba za gospodarske dejavnosti (Ur. l. RS, št. <span class="bibl">40/1997</span>, <span class="bibl">54/2000</span>, <span class="bibl">45/2002</span>, <span class="bibl">38/2003</span>)</span> in <span class="bibl">Kolektivna pogodba za tekstilne, oblačilne, usnjarske in usnjarsko predelovalne dejavnosti (Ur. l. RS, št. <span class="bibl">5/1998</span>, <span class="bibl">6/2001</span>, <span class="bibl">108/2001</span>, <span class="bibl">5/2003</span>, <span class="bibl">114/2003</span>, <span class="bibl">106/2004</span>, <span class="bibl">46/2005</span>, <span class="bibl">94/2005</span>, <span class="bibl">127/2006</span>, <span class="bibl">138/2006 – popravek</span>)</span>.</div></div></div></div></body></html>